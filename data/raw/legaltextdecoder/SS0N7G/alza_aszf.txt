1. Az Alza.hu Kft. (cégjegyzékszám: 01-09-286873; adószám: 25745849-2-41; a továbbiakban: „Alza”) a jelen általános szerződési feltételeket (a továbbiakban: „Fogyasztói ÁSZF”) alkalmazza az ÁSZF 2. pontja szerint fogyasztónak minősülő vásárlókkal (a továbbiakban: „Fogyasztó”) kötött valamennyi szerződése, ügylete esetében. Ezen ÁSZF tartalmazza továbbá a www.alza.hu Webáruház felhasználási feltételeit. Az Alza és a Fogyasztó (a továbbiakban együtt: „Felek”) közötti szerződéses ügyletek közé tartoznak elsősorban a Fogyasztónak az Alza által a www.alza.hu internetes weboldalon üzemeltetett Webáruházban (a továbbiakban: „Webáruház”), az Alza applikáción keresztül vagy az Alza fizikai üzlethelyiségeiben történő megrendelései, vásárlásai.
2. Jelen Fogyasztói ÁSZF csak a fogyasztónak minősülő vásárlókra vonatkozik. Fogyasztónak minősül a szakmája, önálló foglalkozása vagy üzleti tevékenysége körén kívül eljáró természetes személy. A jelen Fogyasztói ÁSZF IX. Hibás teljesítés fejezete tekintetében – kivéve a IX.2.1 Jogszabályon alapuló, kötelező jótállás alcím rendelkezéseit – Fogyasztó alatt a szakmája, önálló foglalkozása vagy üzleti tevékenysége körén kívül eljáró a kis- és középvállalkozásokról, fejlődésük támogatásáról szóló 2004. évi XXXIV. törvény szerinti mikro- kis- és középvállalkozásokat is érteni kell . Egyebekben a fogyasztónak nem minősülő vásárlókra külön általános szerződési feltételek ( a továbbiakban: „Vállalkozói ÁSZF”) vonatkoznak, melyek itt érhetőek el.
3. A jelen Fogyasztói ÁSZF tartalmának elfogadása nélkül nem lehetséges az Alzától vásárolni. Jelen Fogyasztói ÁSZF az Alza weboldalán megismerhető és pdf formátumban is letölthető. Az Alza a Fogyasztóval kötendő valamennyi magánjogi ügylet tekintetében kifejezetten kizárja a nem általa meghatározott, más általános szerződési feltételek alkalmazását.
4. A jelen Fogyasztói ÁSZF-nek a Webáruház használ atára vonatkozó rendelkezéseit és feltételeit minden felhasználó a weboldal használatával kifejezetten elfogadja.
5. A Fogyasztó a Webáruházban és a fizikai üzletben történő megrendelés/vásárlás során is az Alzával kerül szerződéses jogviszonyba.
6. Alzára vonatkozó információk Cégnév: Alza.hu Korlátolt Felelősségű Társaság Székhely: 1134 Budapest, Róbert Károly körút 54-58. Cégjegyzékszám: 01-09-286873 Bejegyzést végző Bíróság: Fővárosi Törvényszék Cégbírósága Adószám: 25745849-2-41 Tárhelyszolgáltató neve: Ce-Colo czech s.r.o. A tárhely szolgáltató székhelye : Nad Elektrárnou 1428/47, 106 00 Prague 10, Czech Republic (Csehország) A tárhely szolgáltató elektronikus levelezési címe: info@cecolo.com Az Ügyfélszolgálat elektronikus levelezési címe: segito@alza.hu Az Ügyfélszolgálat telefonszáma +36 1 701 11 11 A Telefonos ügyfélszolgálat elérhetősége: minden nap 8:00 – 20:00 óra között
7. Az Alza a Fogyasztók tájékoztatása érdekében könnyen érthető információs oldalakat is készít, lásd például a Szállítási Információk és Fizetési Lehetőségek oldalakat. A jelen ÁSZF-ben megjelölt, vagy hivatkozott tájékoztatási aloldalakon a szerződéskötés időpontjában megjelenített információk a jelen Fogyasztói ÁSZF részét képezik, és ekképpen az Alza és a Fogyasztó között létrejövő szerződés részét képezik.
8. Az Alza Applikáció használatára (azon történő böngészés, megrendelés, vásárlás, reklamáció, egyéb ügyintézés stb.) is jelen Fogyasztói ÁSZF, különösen a Webáruházzal kapcsolatban megfogalmazott rendelkezések az irányadóak, kivéve, ha az Alza Applikációra ellenkező vagy kiegészítő rendelkezést rögzít a jelen Fogyasztói ÁSZF.
9. Az Alza a Webáruházban leadott megrendeléseket a nap 24 órájában fogadja, a hét minden napján. A Webáruház működéséhez szükséges információs rendszerek meghibásodása vagy elháríthatatlan külső ok (ún. vis maior helyzet ) esetén az Alza semmilyen felelősséget nem vállal azon időszakra nézve, amely alatt a Webáruház nem volt elérhető.
10. A Webáruház (a www.alza.hu és Alza Applikáció tartalma, a www.alza.hu domainje és az azon lévő aloldalainak domainje i) szerzői jogvédelem és szellemi tulajdonjogi oltalom alatt áll, azok az Alza tulajdonát képezik . Az Alza Webáruház tartalmának, ideértve az Alza árujelzőit (logók, védjegyek, grafikák, design stb.) bárminemű felhasználása csak az Alza előzetes, írásbeli hozzájárulása alapján engedélyezett.
11. Az Alza semmilyen esetben sem ad engedélyt az Alza adatbázisainak lemásolására vagy módosítására, forráskódjának visszafejtésére, a forráskódba való jogosulatlan beavatkozás tilos. Tilos bármilyen automatikus eszközzel (pl. botokkal) adatot gyűjteni a Webáruházból, és tilos bármilyen kísérlet a rendszer biztonságának megkerülésére. Tilos a Webáruház rendszerének bármilyen szándékos megzavarása, túlterhelése vagy jogosulatlan manipulálása .
12. A Weboldalon tilos a trágár, gyűlöletkeltő, fenyegető vagy más módon sértő hozzászólás közzététele. Az értékeléseknek és a hozzászólásoknak tárgyilagosaknak és a termékhez kapcsolódóknak kell lenniük. A Weboldalon személyeskedő megjegyzéseknek nincs helye. Tilos más személyek adatainak, képeinek, nevének jogosulatlan használata. A spam jellegű hozzászólások, promóciók, linkek közzététele szigorúan tilos.
13. A Fogyasztó tudomásul veszi, hogy az Alzától történő termékvásárlás során a Fogyasztó nem jogosult az Alza szerződéses partnerei, illetve az Alza által bejegyzett védjegyek, kereskedelmi nevek, céglogók stb. – a szokásos magánfelhasználás mértékét túllépő, így különösen üzleti célú – használatára. Ettől a rendelkezéstől csak egyedi megállapodás alapján lehet eltérni.
14. Az Alza minden felelősséget kizár a Webáruház felhasználói által tanúsított magatartásokért. A Fogyasztó tudomásul veszi, hogy az Alza kifejezetten kizárja a felelősségét a harmadik személyek által közzétett tartalmakért, abban az esetben is, ha a harmadik személyek tartalmaihoz, oldalaira a Fogyasztó a Webáruházában elhelyezett linken keresztül jut el. A Fogyasztó a Webáruházat kizárólag a saját kockázatára használhatja , és az Alza nem felelős az olyan kárért, ami a Webáruház használat során a Fogyasztó érdekkörében, vagy a mulasztásából eredően következett be. Az Alza nem felelős a Fogyasztó készülékében, szoftvereiben bekövetkező bármely meghibásodásért, illetve adatvesztésért , valamint bármilyen adat vagy üzenet, SMS, Fogyasztó érdekkörében történő elvesztéséért, kézbesíthetetlenségéért, ideértve azt is, ha az a Fogyasztó levelező programjában a Spam/Levélszemét mappába érkezik, vagy a Fogyasztó által használt spam szűrő kiszűri. A Fogyasztó tudomásul veszi, hogy a Webáruház használatához internetkapcsolat szükséges. Az Alza nem felelős az internethálózat, illetve bármely más kommunikációs hálózat hibáiért, elérhetetlenségéért, összhangban a 9. pontban írtakkal.
15. A Fogyasztó tudomásul veszi, hogy a Webáruház ban egyes termékeknél megjelenített képek az Alzával szerződött gyártó/forgalmazó (mint harmadik felek) által rendelkezésre bocsátott illusztrációk, ezért azok a valós termékektől nem lényeges tulajdonságaikban eltérhetnek (pl. előfordulhat , hogy a termék ugyanazzal a tartalommal/paraméterekkel rendelkezik, de némileg eltérő színű, mint ami a képen szerepel). Az Alza a nem lényeges eltérés esetén felelősséggel nem tartozik. A Fogyasztó tudomásul veszi, hogy a Webáruházban megtekinthető képek elsősorban tájékoztató jellegűek.
16. A Webáruház bárki által látogatható, és lehetőség van saját felhasználói fiók létrehozására is, regisztráció útján. A Fogyasztók a Webáruházában regisztrációval, illetve regisztráció nélkül, vendégként is bonyolíthatnak vásárlást.
17. A Webáruházba regisztrált felhasználók a vásárlási folyamat során a megrendelés befejezése előtt bármikor bejelentkezhetnek felhasználói fiókjukba (a továbbiakban: „Alza Fiók”) az e-mail címük és jelszavuk megadásával, illetve az Alza által SMS-ben küldött ellenőrző kód beírásával is. A regisztrált felhasználók a megrendelésük állapotát felhasználói fiókjukban folyamatosan nyomon követhetik, korábbi megrendeléseik részleteit áttekinthetik, és az ezekre vonatkozó számviteli bizonylatokat, számlákat letölthetik.
18. A Fogyasztóknak felhasználói fiók létrehozásához az alábbi adatokat szükséges megadniuk: név, e-mail cím, jelszó, számlázási cím, szállítási cím, telefonszám. A felhasználói fiók létrehozásához ezt követően a regisztrációt a Fogyasztónak meg kell erősítenie a megadott telefonszámra SMS üzenetben kapott kód megadásával a felületen megjelenő ablakban.
19. A Fogyasztó a regisztráció során, illetve a mennyiben regisztráció nélkül vásárol, a megrendelés során megadott adatok pontosságért és valódiságáért felelősséggel tartozik, az adatok helytelen vagy pontatlan megadás a miatti késedelemért és az ebből eredő többletköltségekért (pl. szállítás) az Alza felelősséget nem vállal. A Fogyasztó felelősséggel tartozik jelszava titokban tartásáért, az Alza kizárja a felelősségét bármilyen azzal kapcsolatos kárért, hogy a Fogyasztó jelszavát harmadik személy az Alzán kívül álló okból megismerte. A Fogyasztó kizárólag saját nevében és saját adataival jogosult a Webáruház használatára. Valótlan, hamis vagy más személy adataival történő regisztráció tilos . 
20. A Fogyasztónak (és bármely felhasználónak) bármikor lehetősége van az Alza Fiók törlésére (feltéve, hogy az Alza Fiókon belül nincs nyitott tartozás, ide nem értve az utánvétet), melyre az alábbi módokon van lehetőség: 
a. a Fogyasztó a regisztrált e -mail címéről küldött üzenetben vagy a regisztrált telefonszámon keresztül az Ügyfélszolgálattól kérheti a felhasználói fiókja törlését;
b. a Fogyasztó az Alza Fiókján belül a „Fiók törlése” lehetőség kiválasztásával törölheti a felhasználói fiókját.
21. A felhasználói fiók törlésével a Fogyasztó elveszíti a hozzáférést a Fiókban tárolt számlához, jóváíráshoz, egyéb dokumentumokhoz, valamint az elektronikus könyvtárához, beleértve az e-könyveket, hangoskönyveket és egyéb digitális tartalmakat.
22. Személyes adatainak kezeléséről (és törlési kérelemről) egyebekben az Alza Adatvédelmi Szabályzatában olvashat. 
23. A Webáruházban történő vásárlás menetéről szóló egyszerűbb útmutató (Hogyan vásárolj az Alza.hu -n?) itt olvasható.
24. A Fogyasztók az Alza által értékesített termékeket (ideértve a digitális tartalmakat is) és szolgáltatásokat az Alza által üzemeltetett Webáruházban tekinthetik meg. A Webáruházban a Fogyasztók az értékesített termékek és szolgáltatások között keresni is tudnak (pl. a termék gyártójának vagy a termék nevének megadásával). Adott termék vagy szolgáltatás adatlapjára kattintva a Fogyasztók tájékoztatást kapnak a termék vagy szolgáltatás legfontosabb jellemzőiről és lényeges tulajdonságairól, többek között a termék ÁFÁ-val növelt eladási áráról, egységáráról, a termék raktáron történő elérhetőségéről, az adott termék kapcsán elérhető kiszállítási módokról, várható szállítási időkről, a jogszabályon alapuló jótállási időkről, és a termék fontosabb műszaki paramétereiről.
25. A Fogyasztó a termékoldalon a „Kosárba” gombra kattintva helyezheti a terméket a virtuális kosarába. A termék „Kosárba” helyezése még nem jelenti a termék Fogyasztó általi lefoglalását, az ajánlat elküldését, így fizetési kötelezettséget sem keletkeztet a Fogyasztó oldaláról .
26. A „Kosár” elnevezésű felületen a Webáruház jobb felső szélén látható „Virtuális kosár” ikonra kattintva a Fogyasztó folyamatosan ellenőrizheti a kosara tartalmát, illetve szándéka szerint módosíthatja azt. E felületen megjelenik a kiválasztott termék vagy szolgáltatás ÁFA összegével növelt vételára (a továbbiakban: „bruttó vételár”) is. E felületen van lehetőség a kedvezménykód vagy ajándékutalvány kódjának a megadására is. A „Kosár ” felületen van lehetősége a Fogyasztónak arra is, hogy a kosárba helyezett termékekhez kiegészítő szolgáltatásokat vásároljon az Alzától. Ezen szolgáltatások áráról a Fogyasztó a „Kosár” felületén szintén tájékozódhat . A kiegészítő szolgáltatásokról és azok lényeges tulajdonságairól bővebb információt a Fogyasztó az adott szolgáltatásra kattintva, illetve a szolgáltatások bemutatását tartalmazó dedikált aloldalon (ide kattintva ) talál.
27. A „Szállítás & Fizetés” elnevezésű felület en, (ahová a Kosár oldalon a „Folytatás” gombra kattintva juthat a Fogyasztó) a Fogyasztó kiválaszthatja az Alza által felkínált szállítási módok közül a számára leginkább megfelelőt. Ezen a felületen a Fogyasztó tájékoztatást kap a kiválasztani tervezett szállítási módhoz tartozó várható szállítási határidőről és a szállítás díjáról is.
28. A Webáruházban a szállítás várható időpontjáról nyújtott információk tájékoztató jellegűek, a közzétett információk az Alza becslésén alapulnak. Ezért előfordulhat, hogy a vásárlási folyamat során közölt szállítási idők az Alza által tanúsított legnagyobb gondosság ellenére is, előre nem látható külső körülmények (pl. vis maior helyzet, időjárás, forgalmi korlátozások stb.) miatt módosulnak. A várható szállítási határidő módosulásáról az Alza a Fogyasztót észszerű időben tájékoztatja.
29. Az Alza által kínált szállítási módokról a Fogyasztó a Szállítási Információk aloldalon is tájékozódhat, mely tájékoztató oldal valamennyi szállítási módra vonatkozó lényeges információt tartalmazza, ideértve a szállítási költségeket és a szállítási feltételeket.
30. Az Alza nem garantálja a Fogyasztó számára valamennyi szállítási mód igénybevételének a lehetőségét. Egyes szállítási módokat attól függően ajánlja fel az Alza a Fogyasztónak, hogy az adott szállítási mód elérhető -e a megadott címen, illetve milyen szállítási kapacitások állnak az Alza rendelkezés ére az adott pillanatban. A szállítás várható ideje és költsége a kiválasztott szállítási mód függvényében változik.
31. Az Alza jelenleg az alábbi szállítási módokat kínál hatja a Fogyasztóknak: 
a. személyes átvétel: AlzaBox csomagautomatákon keresztül, üzleteinkben, Alza Drive-on keresztül, valamint együttműködő partnereink által üzemeltetett csomagátvevő helyeken, pl. a Packeta , Z-Box Csomagautomatákon és Csomagpontokon, FoxPost Csomagautomatákon és a PostaPontokon keresztül, Coop üzletekben, MOL benzinkutakon stb.
b. házhozszállítás: melyet Budapesten az Alza Express, az ország többi részében pedig az Alza által megbízott logisztikai partnerek – így a DPD, az Express One, és a MPL – biztosítanak,
c. házhozszállítás nagyméretű csomagok esetén : ezen szolgáltatást az Alza Express és az Alza által megbízott logisztikai partner, a Gebrüder Weiss biztosítja.
32. A szállítási mód kiválasztását követően a Fogyasztó válaszhat az Alza által felkínált fizetési módok közül, illetve tájékoztatás kap az egyes fizetési módokhoz tartozó költségekről is. A fizetési módok lényeges feltételeiről részletes tájékoztatás az alábbi dedikált aloldalon található: Fizetési Feltételek
33. Az Alza Fogyasztói részére jelenleg az alábbi fizetési módokat kínálja. 
a. online bankkártyás fizetési lehetőség (Visa, Visa Electron, MasterCard, Maestro és Diners Club) 
b. banki átutalás, 
c. Google Pay vagy Apple Pay segítségével történő fizetés, 
d. utánvét (készpénzben vagy egyes esetekben bankkártyával), 
e. online áruhitel igénybevétele, 
f. Alza utalvánnyal történő fizetés, 
g. az Alza bemutatótermeiben (boltjaiban) készpénzzel vagy bankkártyával .
34. Az Alza az online áruhitelt a Magyar Cofidis Expressz Zrt. hitelközvetítőjeként kínálja a Fogyasztóknak. A közvetített pénzügyi szolgáltatás (a továbbiakban: „áruhitel”) részleteiről az alábbi aloldalon nyújtunk tájékoztatást: https://www.alza.hu/reszletfizetesi-lehetoseg .
35. Az Alza felhívja a Fogyasztó figyelmét arra, hogy az Alza Adatvédelmi Szabályzatával összhangban az online bankkártyás fizetés esetén a Fogyasztó által megadott kártyaadatokat a jövőbeli kifizetések érdekében a releváns bank megjegyzi (ezt az opciót a Fogyasztó a saját Alza fiókjában a "Személyes Adatok" menüpontban törölheti, illetve az Adatvédelmi Szabályzat egyéb rendelkezései szerint kérheti személyes adatai törlését).
36. A „Cím megadása” elnevezésű felületre a szállítási és fizetési módok kiválasztását követően a „Folytatás” gombra kattintva jut a Fogyasztó, ahol személyes adatait, így e-mail címét, és számlázáshoz szükséges adatait adja meg, illetve amennyiben a Fogyasztó regisztrált felhasználó, itt is be tud lépni az Alza Fiókjába, mely utóbbi esetben a számlázáshoz szükséges adatok automatikusan megjelennek a vásárlási felületen. Ezen felület jobb szélén a Fogyasztó a „Kosárba” helyezett termék vagy szolgáltatás bruttó szállítási költséggel növelt áráról kap tájékoztatást.
37. A Fogyasztó a „Megrendelés Befejezése” gombra kattintással, illetve a jelölőnégyzet bepipálásával megerősíti, hogy i) megismerte és elfogadta jelen Fogyasztói ÁSZF rendelkezéseit, ii) tudomásul veszi az Alza által adott adatvédelmi tájékoztatást, és iii) azt, hogy a megrendelés leadásával fizetési kötelezettsége keletkezik, valamint iv) hozzájárul, hogy a megvásárolt digitális tartalmakat az Alza azonnal hozzáférhetővé tegye számára, amit követően a digitális tartalom megvásárlásától már nem lesz jogosult elállni. A Fogyasztó tudomásul veszi, hogy a megrendelésének leadását követően – az Alza teljesítése esetén – a fizetési kötelezettség alapján az Alza jogosulttá válik a termék vételárát a Fogyasztótól követelni.
38. A megrendelés leadását követően a Fogyasztó a megrendelését törölheti (visszavonhatja), amíg az Alza a megrendelést nem teljesíti (jelen Fogyasztói ÁSZF V. Webáruház nem rendeltetésszerű használata fejezetében írt rendelkezések figyelembevétele mellett), illetve a megrendelés módosítására is van lehetőség, az alábbiak szerint : 
• számlázási és szállítási információk (pl. cím): A rendelés leadását követően, amíg az Alza még nem állított ki a megrendelésről számlát, a Fogyasztó módosíthatja a számlázási es szállítási információkat (pl. címet) az Alza Fiókban vagy a megrendelési felületen. Ezt követően, amennyiben az adatok az Alza Fiókban már nem módosíthatóak a módosítás kéréséhez a Fogyasztónak szükséges felvennie a kapcsolatot az Ügyfélszolgálattal. 
• fizetési mód: a rendelés leadását követően úgy módosítható, ha a Fogyasztó felveszi az Ügyfélszolgálattal a kapcsolatot. Alza Box esetén lehetőség van (az Ügyfélszolgálattal való egyeztetés nélkül is) online fizetés helyett az átvételkori fizetést választani. 
• szállítási mód: a rendelés leadását követően úgy módosítható, ha a Fogyasztó felveszi az Ügyfélszolgálattal a kapcsolatot.
39. Az Alza Webáruházban regisztráció nélkül, vendégként is lehetséges a vásárlás, azonban az Alza azt javasolja, hogy a Webáruházban történő megrendelés leadásakor a Fogyasztó jelentkezzen be a regisztrált felhasználói fiókjába. A nyilvános hozzáféréssel történő bejelentkezéskor az Alza azt javasolja a Fogyasztóknak, hogy a megrendelés leadása után jelentkezzenek ki az Alza fiókjukból. Emellett az Alza azt javasolja a Fogyasztóknak, hogy ha már nem használják a Webáruházát, akkor is jelentkezzenek ki Alza fiókjukból.
40. A „Megrendelés Befejezése” gombra kattintással, azaz a megrendelés véglegesítésével és leadásával a Fogyasztó a „Kosárban” elhelyezett termékek vagy szolgáltatások megvásárlását célzó kötelező érvényű ajánlatot tesz az Alza részére. A Fogyasztó ajánlatának Alzához történő megérkezése ajánlati kötöttséget eredményez a Fogyasztóra nézve. Az ajánlat Fogyasztó általi elküldése nem jelenti ugyanakkor az ajánlat Alza általi automatikus elfogadását, azaz a Felek közötti szerződés létrejöttét. Az Alza az ajánlat elfogadásáról, azaz a szerződés létrejöttéről, később külön e-mailben értesíti a Fogyasztó t.
41. Az Alza a megrendelésének (ajánlatának) megérkezését a Fogyasztó felé e-mail útján egy automatikusan generált rendszerüzenet formájában haladéktalanul visszaigazolja („Köszönjük a megrendelését” megszólítású e-mail). Amennyiben ezen visszaigazolás a Fogyasztó megrendelésének elküldésétől számított, legkésőbb 48 órán belül nem érkezik meg hozzá, a Fogyasztó mentesül az ajánlati kötöttség alól. A Fogyasztó köteles ezen e-mailben foglalt adatok tartalmát leellenőrizni. Amennyiben a Fogyasztó a megrendelés adataiban bármilyen hibát észlel, köteles azt haladéktalanul jelezni az Ügyfélszolgálat felé. Az e-mailben szereplő gombok segítségével Fogyasztó a megrendelését módosíthatja vagy szükség esetén törölheti is, azaz az ajánlatát visszavonhatja.
42. Az e-mail útján tett vagy közölt nyilatkozatok a másik fél számára akkor tekinthetők megérkezettnek, amikor azok a címzett részére hozzáférhetővé válnak. Az Alza kizárja a felelősséget az olyan esetekre vonatkozóan, amikor a Fogyasztó levelező rendszerének technikai vagy beállítási hibája, telítettsége miatt az Alza által küldött e-mailek a Fogyasztó számára nem válnak hozzáférhetővé, vagy a Fogyasztó a megrendelés során hibás e-mail címet adott meg az Alza részére , vagy a Fogyasztó az Alza egyébként kézbes ített e-mail üzenetét nem nyitja meg, nem olvassa el.
43. A Webáruházon keresztül történő vásárlás esetén az Alza és a Fogyasztó között a távollevők között kötött szerződés a Fogyasztó által küldött ajánlat (mely a rendelés leadásával valósul meg) Alza általi elfogadásával jön létre. A szerződés létrejöttéről (tehát az ajánlat Alza általi elfogadásáról) az Alza a Fogyasztónak külön e-mailt küld, melyben az Alza visszaigazolja a megrendelés teljesíthetőségét, egyúttal tájékoztatást nyújt a szállítási információkról. Ezen, a szerződés létrejöttét visszaigazoló e-mail tartalmazza a szerződés lényeges tartalmi elemeit is. Az Alza ebben az e-mailben küldi meg a Fogyasztók részére az ÁSZF-et és a számlát is.
44. Amennyiben az Alza a Fogyasztó ajánlatát nem tudja elfogadni, azaz a megrendelést nem tudja teljesíteni, a Fogyasztót a megrendelés elutasításáról tájékoztatja, és intézkedik a Fogyasztó által előre kifizetett vételár és szállítási költség visszatérítéséről. Az Alza kizárja felelősségét azért, ha ezen felül a Fogyasztónak bármilyen kára keletkezne a Fogyasztó ajánlatának (azaz a megrendelésnek) az elutasítása következtében.
45. A szerződés létrejöttére vonatkozó e-mailből a Fogyasztó az Alza fiókjába történő belépésen keresztül letöltheti a vásárlásra vonatkozó számláját is, mely a kötelező jótállással érintett termékek tekintetében egyúttal jótállási jegynek is minősül. A vendégként vásárlók részére a számlát az Alza küldi el a szerződés létrejöttét visszaigazoló, második e-mailjében .
46. Felek között létrejött szerződés nem minősül írásbeli szerződésnek, azt az Alza nem iktatja, így az utóbb nem is hozzáférhető. A megrendelés részleteit, illetve a megrendeléshez tartozó számlákat az Alza ugyanakkor saját elektronikus archívumában elmenti. A Fogyasztók korábbi megrendelésük részleteit az Alza fiókjukban, illetve az Alza által küldött visszaigazoló e-mailekben tekinthetik meg.
47. A megrendelés részletei nem hozzáférhetőek olyan harmadik felek számára, akik az ügyletben nem voltak érintettek, ez alól kivételt képez a hatályos jogszabályok alapján a bíróságok, hatóságok vagy egyéb harmadik felek részére történő kötelező adatszolgáltatás.
48. A jelen Fogyasztói ÁSZF hatálya alatt létrejött minden szerződés nyelve a magyar.
49. A Fogyasztó knak a „Megrendelés befejezése” gombra kattintást megelőzően bármikor lehetősége van az adatbeviteli hibák javítására. A nem javított adatbeviteli hibákból adódó tévedésekért, hibákért az Alza felelősséget nem vállal.
50. Az Alza nem vette magát alá a tevékenységére vonatkozó magatartási kódexnek.
51. Az Alza új termékeken kívül forgalmaz ún. felbontott, újszerű, illetve használt termékeket is, melyeket az új termékekhez képest alacsonyabb vételáron értékesít. A felbontott, újszerű, illetve használt termékekre az Alza az új termékekkel azonos 30 napos elállási jogot biztosít. Ezen termékekre vonatkozó szavatossági igények érvényesítésével kapcsolatos rendelkezéseket a 113. pont tartalmazza. A felbontott, újszerű, illetve használt termékekről bővebb információ itt található.
52. A Felbontott termékek olyan termékek, melyek eredeti csomagolását korábban már felbontották vagy a terméket már kipróbálták (például elállás miatt visszaküldték az Alzának). A felbontott termékeket az Alza eredeti csomagolásba visszacsomagolja, és az összes tartozékával együtt értékesíti. A felbontott termék jótállási- és szavatossági ideje megegyezik az új termékekre vonatkozó határidőkkel.
53. Az újszerű termékek olyan rendeltetésszerű használatra alkalmas termékek, melyeken korábbi rendeltetésszerű használat nyomai láthatóak (kisebb kopás vagy elhasználódás). Az Alza törekszik arra, hogy az újszerű termékekhez valamennyi eredeti csomagolásban található alkatrészt biztosítsa, illetve azokat az eredeti csomagolásban értékesítse. Amennyiben erre nincs mód, az Alza olyan kartoncsomagolást biztosít az újszerű termékhez, mely megfelelően megóvja a termék minőségét. Az újszerű termékekre az Alza 21 hónap szavatossági (vagy adott esetben jótállási) időt biztosít.
54. Használt termékek olyan rendeltetésszerű használatra alkalmas termékek, melyeket már korábban szervizeltek, vagy rajtuk korábbi, akár hosszabb használat nyomai is látszódnak. A használt termékekre a jogszabályi rendelkezések alapján 12 hónapos szavatossági (vagy adott esetben jótállási) időt biztosít az Alza. Az Alza a használt terméket mindig rendeltetésszerű használatra alkalmas állapotban értékesíti, de hozzá csak az alapvető működéshez szükséges tartozékokat tudja biztosítani.
55. Az Alzától a Webáruházon kívül e-mailen, telefonon és bemutatótermeiben (boltjaiban) is lehetséges a vásárlás. Amennyiben jelen Fogyasztói ÁSZF eltérően nem rendelkezik az előbb említett csatornákon bonyolított vásárlásokra is jelen Fogyasztói ÁSZF rendelkezései irányadóak, ideértve a Webáruházzal kapcsolatos rendelkezéseket is.
56. A Fogyasztók a Webáruház on kívül megrendelésüket az alábbi módon adhatják le: 
a. E-mail útján, a segito@alza.hu email címen keresztül; 
b. Telefonon keresztül az Alza Ügyfélszolgálat telefonszámán (+36 1 701 11 11) a hét minden napján 08:00 órától 20:00 óráig (UTC+01:00) 
c. Az Alza bemutatótermeiben személyesen (Budapest XIII. kerület Róbert Károly krt. 54 -58; 1085 Budapest József krt. 14, 1117 Budapest Fehérvári út 23., vagy 2310 Szigetszentmiklós Bevásárló utca 1,). Boltjainkról itt adunk bővebb tájékoztatást .
57. A Fogyasztó az Alza ügyfélszolgálati munkatársának segítségével telefonon vagy e -mailen keresztül is köthet szerződést. Ilyen esetekben a szerződés az ügyfélszolgálat által a Fogyasztó részére küldött visszaigazoló e-maillel jön létre, azonos módon, mint a Webáruházon keresztül történő szerződéskötéskor.
58. Az Alza bemutatótermeiben kötött szerződés ráutaló magatartással jön létre, a vételárnak a Fogyasztó által az Alza részére történő megfizetésével.
59. A Fogyasztó a Webáruházat csak a jelen Fogyasztói ÁSZF-el összhangban, rendeltetésszerűen és jóhiszeműen használhatja.
60. Az Alza célja, hogy az általa forgalmazott termékeket és szolgáltatásokat a Fogyasztóknak, mint végfelhasználóknak értékesítse, ezért a Webáruházban, illetve bármely más értékesítési csatornán keresztül az Alzától vásárolt termékek Fogyasztó általi kereskedelmi célú továbbértékesítése nem megengedett. Az Alza fenntartja magának a jogot, hogy azon Fogyasztó szerződéses ajánlatát visszautasítsa, amely esetén megalapozott gyanú merül fel arra, hogy az ajánlattétel célja a kereskedelmi célú továbbértékesítés. Az ajánlattétel elutasításáról az Alza e-mail útján értesíti a Fogyasztót. Az Alza ezenkívül fenntartja magának a jogot, hogy azon Fogyasztó részére is megtagadja a további termékértékesítést és jelen ÁSZF 64. és 65. pontjában felsorolt szankciókat alkalmazza, akiről bebizonyosodik, hogy az Alzától vásárolt termékek kereskedelmi célú tovább-értékesítését végzi.
61. Az Alza fenntartja a jogát a Fogyasztó ajánlatának elutasítására, illetve a szerződések teljesítésének átmeneti felfüggesztésére az olyan eset kivizsgálásának végéig, amelyek kapcsán megalapozottan feltételezhető, hogy személyes vagy bankkártya adatokkal történő visszaélés történt, illetve amennyiben bíróság, hatóság vagy egyéb pénzügyi intézmény/partner az Alzát ilyen gyanúról értesíti. Amennyiben a visszaélés tényét bíróság, hatóság vagy egyéb pénzügyi intézmény/partner megállapította, az Alza jogosult a szerződéstől elállni és egyéb, 64. és 65. pontokban foglalt szankciót alkalmazni. Az Alza az adott megrendelés kapcsán a visszaélés kivizsgálása miatt okozott késedelmes teljesítéséből vagy nem teljesítéséből fakadó károkért való felelősségét kizárja.
62. Amennyiben a Fogyasztó megszegi az adott promóciónak az Alza által előre kommunikált feltételeit (pl. adott promóció ÁSZF-je, feltételei, reklámja stb.), az Alza jogosult a Fogyasztó ajánlatának elutasítására, illetve arra, hogy a szerződéstől elálljon az alábbi esetekben: 
a. a kedvezménykupont más termékhez használták fel, mint amihez az ki lett állítva; b. a kedvezménykupont más kedvezménnyel együtt érvényesítették, annak ellenére, hogy a kedvezmények párosítása nem megengedett ; 
c. a vásárlás nem érte el az előre megszabott minimum összeget, amikor a kedvezménykupont felhasználták; 
d. az Alza tudomására jut, hogy az egyszer felhasználható kedvezménykupont már felhasználták; 
e. az Alza tudomására jut, hogy a Fogyasztó megsértette az adott termék vonatkozásában bevezetett általa előre kommunikált mennyiségi korlátozást.
63. A Fogyasztó tudomásul veszi, hogy az Alza visszaélésnek minősítheti a Webáruház tisztességtelen módon való rendszeres vagy nyilvánvalóan rosszhiszemű használatát (a továbbiakban: „Visszaélés”), és azzal szemben megfelelő lépéseket tehet, szankciót alkalmazhat. Az Alza a szankció mértékének és formájának kiválasztása során az arányosság elvére is tekintettel a Visszaélés jellegét, súlyosságát, valószínűsíthető tudatosságát és az esetleges ismétlődését is figyelembe veszi.
64. A jelen Fogyasztó ÁSZF rendelkezésein túl Visszaélés esetén alkalmazható szankciók (a továbbiakban: „Szankciók”): 
a. Figyelmeztetés : legenyhébb szankció, mely alapján a Webáruház a Fogyasztót írásban felszólítja a visszaélésszerű magatartás abbahagyására, illetve az attól való tartózkodásra. 
b. Fiók ideiglenes felfüggesztése: Ha a Visszaélés súlyosabb vagy visszatérő jellegű, úgy az Alza jogosult a Fogyasztó felhasználó fiókját 6 (hat) hónapos időtartamra felfüggeszteni. A felhasználói fiók felfüggesztése idején a Fogyasztó a Webáruházban új megrendelést leadni nem tud. 
c. Fiók törlése : Amennyiben a Fogyasztó ismételten vagy súlyosan Visszaélést valósít meg, és ezért vele szemben az Alza a szankciókat alkalmazott, azonban a Fogyasztó a szankció alkalmazását követően ismételt szabályszegést követ el, az Alza jogosult a Fogyasztó fiókját véglegesen törölni. Ezt követően a Fogyasztó többé nem jogosult új fiókot létrehozni. 
d. IP-cím tiltása : Amennyiben technikai visszaélés történik (pl. automatizált program használata, túlzott lekérdezések, adatbányászat), a Fogyasztó hozzáférése technikailag is korlátozható. 
e. Tartalom eltávolítása : Bármilyen olyan felhasználói tartalom (pl. értékelés, komment, kép) esetén, amely jogsértő, sértő vagy hamis információt tartalmaz, a z Alza jogosult azt a Fogyasztó előzetes értesítés e nélkül eltávolítani. 
f. Kártérítési igény érvényesítése: Ha a Fogyasztó az Alza részére jogellenesen kárt okoz, az Alza jogosult polgári jogi eljárás keretében kártérítési igényt érvényesíteni a Fogyasztóval szemben. 
g. Büntetőfeljelentés : Amennyiben a Fogyasztó magatartása bűncselekmény gyanúját kelti (pl. csalás, informatikai rendszer elleni támadás, személyes adatokkal való visszaélés) az Alza jogosult feljelentést tenni a hatóságoknál.
66. Az Alza a szankciók alkalmazása során minden esetben dokumentálja az intézkedés indokait és körülményeit. A Fogyasztó kérésére ezeket az információkat indoklással ellátva írásban az Alza Ügyfélszolgálata a Fogyasztó rendelkezésére bocsátja. Amennyiben a Fogyasztó sérelmezi a Szankció alkalmazását vagy az Alza indokolását, úgy azt a XV. Panaszkezelés fejezet szabályai szerint kifogásolhatja.
67. Az előrendelés azt jelenti, hogy a Fogyasztó leadhatja egy adott termék vagy szolgáltatás megvásárlására az igényét az Alzának még azelőtt, hogy a termék/szolgáltatás ténylegesen készleten lenne vagy azt forgalomba hozták volna. Az Alza az előrendelt terméket később beszerzi és értékesíti az előrendelést leadó Fogyasztó részére. A Fogyasztó így „foglalhatja le” a terméket úgy, hogy azzal az Alza minél hamarabb ki tudja szolgálni, amikor a termék elérhetővé válik.
68. Előrendelés esetén az előrendelt termék ára tájékoztató jellegű, amelytől a termék végleges ára eltérhet. Az Alza a Fogyasztót az előrendelt termék árának változásáról időszerűen tájékoztatja. Az előrendelt termék végleges vételára azt követően kerül meghatározásra, hogy az az Alza raktárába leszállításra került. Amennyiben Fogyasztó az előrendelés vételárát előre (előlegként) megfizette, és a termék ára változik
a. ha a végső ár alacsonyabb: úgy a különbözetet az Alza visszatéríti a Fogyasztó részére; 
b. ha a végső ár magasabb: erről az Alza e-mailben tájékoztatja a Fogyasztót, amint az előrendelt termék készleten lesz, és a Fogyasztó vagy visszalép a vásárlástól, vagy ha továbbra is meg kívánja vásárolni az előrendelt terméket, akkor köteles a különbözetet az Alza részére megfizetni az Alza teljesítését megelőzően.
69. A Fogyasztónak az előrendelés leadásakor lehetősége van az utánvétes fizetés lehetőségét választani, ilyenkor a Fogyasztónak nem szükséges előlegként előre kifizetnie a termék vételárát.
70. Az előrendelés leadása és annak Alza általi feldolgozása, visszaigazolása nem hoz létre szerződést a Fogyasztó és az Alza között. Szerződés csak abban az esetben jön létre, ha az Alza visszaigazolta az előrendelés tényleges teljesíthetőségét (pl. hogy a te rméket forgalomba hozták, és az készleten van), és a Fogyasztó a végleges vételár és szállítási feltételek mellett is kéri az előrendelés teljesítését.
71. A Fogyasztó az előrendeléstől indokolás nélkül bármikor visszaléphet, ebben az esetben az Alza visszatéríti a Fogyasztónak az általa előre megfizetett teljes összeget.
72. A Fogyasztó tudomásul veszi, hogy az előrendelt termékek szállítási határidejét jogosult megváltoztatni, melyről a Fogyasztót észszerű időben tájékoztatja.
73. Amennyiben az előrendelt termékkel kapcsolatos körülmények az előrendelés időpontjához képest jelentős mértékben megváltoznak, és ezért az Alzától többé nem elvárható az előrendelés teljesítése, úgy az Alza jogosult az előrendeléstől egyoldalúan visszalépni, a Fogyasztó által fizetett valamennyi költséget visszatéríteni, és erről a Fogyasztót értesíti.
74. Fogyasztó az előrendelt termékek rendelkezésre állása tekintetében tudomásul veszi, hogy annak készletei Csehország, Szlovákia, Ausztria, Magyarország és más az Alza által ellátott Európai Uniós országok vásárlói között kerülnek elosztásra a beérkezett előrendelések sorrendje szerint.
75. A Webáruházában feltüntetett árak az eladásra kínált termékek és szolgáltatások aktuális, magyar forintban meghatározott, ÁFA összegével növelt (bruttó) árai, valamint azok (bruttó) egységárai (a hibás árfeltüntetésre a VII.1. Hibás árfeltüntetés alcím rendelkezései vonatkoznak). Tájékoztatási célból a termékek adatlapján kisebb betűtípussal az Alza megjeleníti a termékek ÁFA összegével csökkentett (nettó) árát is. Az Alza Webáruházában ajánlott árak nem szerepelnek.
76. A Fogyasztó tudomásul veszi, hogy jogszabályi kötelezettség alapján (lásd az 1 és 2 forintos címletű érmék bevonása következtében szükséges kerekítés szabályairól szóló 2008. évi III. törvényt) a készpénzes fizetés esetén az 1 és 2 forintos címletű érmék forgalomból való kivonása miatt szükséges a vásárlás végösszegének kerekítése (0-5-10-re végződő összegre). Az ilyen kerekítés következtében a termék végleges árában elhanyagolható (maximum 4 forintnyi) eltérés fordulhat elő.
77. A Webáruházban feltüntetett árak a szállítási költségeket, begyűjtési díjakat nem tartalmazzák, ezen költségtételekről az Alza a Webáruház erre dedikált menüpontjában és a vásárlási folyamat során a termék „Kosárba” helyezését követően a „Szállítás & Fizetés” menüpontban nyújt részletes tájékoztatást.
78. Az Alza eredeti árként a jogszabályi rendelkezésekkel összhangban a terméknek vagy szolgáltatásnak (illetve szoftverek esetén a licensznek) a Webáruházban az aktuális árcsökkentést (reklámkampányt) megelőző 30 napos időszakban alkalmazott legalacsonyabb árát tűnteti fel, többnyire oly módon, hogy az eredeti árat áthúzással jelöli a termék kedvezményes, aktuális árának feltüntetése mellett
79. Az Alza az eredeti ár kiszámításánál nem veszi figyelembe: 
a. az egyedi promóciós kódok, kuponok keretében nyújtott engedményeket, melyek nem minden Fogyasztó számára érhetőek el automatikusan, 
b. az egyedi kedvezményeket, illetve minden olyan árelőnyt, amelyet az Alza bármilyen egyedi körülményre tekintettel biztosít az egyedi Fogyasztók számára (például kompenzáció keretében), 
c. mennyiségi kedvezményekkel összefüggő promóciók során vagy egyéb feltételekhez (például minimális vásárlási összeghez) kötött promóciók során a Fogyasztók részére biztosított árelőnyöket.
80. Folyamatos árcsökkentés: Ha a termékre vagy szolgáltatásra (illetve szoftverek esetén a licenszre) vonatkozó árcsökkentés mértéke az első árcsökkentést követő, ugyanazon promóción belül fokozatosan növekszik, akkor az eredeti ár az árcsökkentés első alkalmazása előtti eredeti ár (azaz az első árcsökkenés előtti 30 nap legalacsonyabb ára).
81. Az Alza főszabály szerint nem köt folyamatos teljesítésű szerződéseket. Amennyiben az Alza folyamatos teljesítésű szerződést kötne, úgy a Fogyasztó megfelelő információt kap a szerződés legrövidebb időtartamáról és az adott számlázási időszakban (ami állandó ár esetén mindig egy hónapos időszak) elszámolásra kerülő árról (vagy az ár meghatározásának módszeréről) a szerződés megkötése előtt. Ilyen szolgáltatásnak minősül például az Alza Plus szolgáltatás, melynek lényeges feltételeiről az https://www.alza.hu/alzaplus oldalon tájékoztatjuk Fogyasztóinkat.
82. A Fogyasztóknak lehetőségük van a Webáruházban kiválasztott termékek tekintetében egyedi árajánlatot kérni az Alzától, abban az esetben, ha a kiválasztott termékek alapján a Kosár összértéke magasabb, mint nettó 550 000 Ft (ÁFA nélkül). Az egyedi árajánlat kéréséhez szükséges lépések és további részletek leírása az https://www.alza.hu/egyedi-ar oldalon érhető el. Az Alza az egyedi árajánlatra vonatkozó kéréseket megvizsgálja, mérlegeli, ugyanakkor mindez nem kötelezi az Alzát sem kedvezmény nyújtására, sem egyedi árajánlat adására.
83. Amennyiben a Fogyasztó által megrendelt termék(ek) vagy szolgálatás(ok) ára(i) az Alza belső rendszerének hibájából tévesen jelenik/jelennek meg a Webáruházban, az Alza azokat nem köteles hibás áron leszállítani. A szerződés létrejötte előtt az Alza a Fogyasztó ajánlatát hibás árfeltüntetés esetén elutasíthatja. Egyéb esetekben az Alza a hibás árfeltüntetés észlelését követően haladéktalanul tájékoztatja a Fogyasztót arról, hogy hibás árfeltüntetés történt, aki választása szerint vagy elállhat a vásárlástól (és az Alza visszatéríti a már kifizetett összeget), vagy – összhangban a Fogyasztót a Polgári Törvényköny vről szóló 2013. évi V. törvény (a továbbiakban: „ Ptk.”) alapján őt terhelő jóhiszeműségi és együttműködési kötelezettséggel – teljes vételáron köteles megvásárolni a terméket/szolgáltatást (amennyiben a Fogyasztó a hibás árat már kifizette, úgy csak a hibás ár és a hiba nélküli ár különbözetét köteles az Alza részére megfizetni).
84. A hibás árfeltüntetés esetei lehetnek többek között : 
a. a termék vagy szolgáltatás ára a szokásos piaci árhoz képest jelentősen eltér (a termékre vonatkozó kedvezmény mértéke meghaladja a 60 %-ot), és az észszerűen eljáró fogyasztó számára ezen eltérés egyértelműen felismerhető; 
b. a termék vagy szolgáltatás áránál egy vagy több számjeggyel több, illetve kevesebb van; 
c. a termék vagy szolgáltatás ára más devizanemben (euróban vagy cseh koronában) meghatározott összegben szerepel a Webáruházban, vagy a forintban feltüntetett ár esetében nyilvánvalóan nem került sor az eredetileg más devizanemben meghatározott ár átváltására, csak a devizanem módosult tévesen forintra.
85. Amennyiben a termék árával kapcsolatban kételye merül fel, kérjük, jelezze ezt az Alza ügyfélszolgálata felé, és amennyiben valóban hiba történt, az Alza rövid időn belül tájékoztatja a termék helyes áráról.
86. A Felek között létrejött adásvételi szerződés alapján az Alza köteles a megvásárolt, megfelelő dokumentációval ellátott termék tulajdonjogának átruházására, illetve a digitális tartalom vagy licensz elektronikus úton történő rendelkezésre bocsátására, melyen a Fogyasztó felhasználási jogot szerez, a Fogyasztó pedig a vételár megfizetésére és a termék, digitális tartalom, licensz átvételére, letöltésére köteles.
87. A teljesítés időpontja az az időpont, amikor a Fogyasztó a terméket vagy szolgáltatást átveszi (az a birtokába kerül) vagy a digitális tartalom számára hozzáférhetővé válik (pl. megkapja a letöltéshez szükséges kódot) az Alzától vagy annak szerződött partnerétől (pl. posta/futárcég/csomagautomata/külső szolgáltató stb.).
88. Az Alza a termékek tulajdonjogát a vételár teljes összegének kifizetéséig fenntartja, a Fogyasztó csak azután szerzi meg a termék tulajdonjogát, hogy a teljes vételárat kifizette. Digitális tartalom esetén az Alza a digitális tartalmat kizárólag a teljes vételár kifizetése után bocsátja a Fogyasztó rendelkezésére.
89. A kárveszély a terméknek a Fogyasztó (vagy a Fogyasztó engedélyével más személy) részére való átadásával (birtokba adásával az Alza vagy a szállítmányozó partnere által) átszáll a Fogyasztóra. A kárveszély átszállásával a másra át nem hárítható kárt a termék tulajdonosa (a Fogyasztó) viseli. Ez azt jelenti, hogy az átadás után a megvásárolt termék sérüléséért, elvesztéséért az Alza már nem felel (ide nem értve azokat az eseteket, amikor hibás teljesítés történt).
90. Az Alza a számviteli szabályoknak megfelelő bizonylatot (számlát) állít ki, a Webáruházban történő vásárláskor azt elektronikusan bocsátja a Fogyasztó rendelkezésére, míg a bemutatóteremben (fizikai üzlethelyiségben) való vásárláskor papír alapon. A számla egyben magában foglalja a jótállási jegyet (amennyiben a termékre jótállás vonatkozik), illetve tartós adathordozó termék vásárlásakor az adattörlő kódot is a számla tartalmazza (az adatok végleges hozzáférhetetlenné tételét lehetővé tevő alkalmazás bizto sításával kapcsolatos eljárási szabályok meghatározásáról szóló 726/2020. (XII.) Korm. rendelet 8 § -ának (1) bekezdése értelmében).
91. Az Alza a Fogyasztót – attól függően, hogy milyen szállítási módot választott – a kiszállítás időpontjáról saját rendszerén vagy logisztikai partnerein keresztül és észszerű időben értesíti. A Fogyasztó tudomásul veszi, hogy a magyarországi és csehországi munkaszüneti napokon korlátozott lehet a kiszállítás. A Fogyasztó tudomásul veszi továbbá, hogy egyedi / különleges esetekben (pl. vis maior helyzet, extrémi időjárás, extrém forgalmi helyzet stb.) az Alza által előre jelzett kiszállítási időpont esetlegesen változhat és ezért az Alzát felelősség – amennyiben a várható késedelmet a Fogyasztó részére megfelelő időben jelezte – nem terheli .
92. Amennyiben az Alza és a Fogyasztó másképp nem állapodtak meg, úgy az Alza a vonatkozó saját szabályzata szerint csomagolja be a terméket; amennyiben nincs erre vonatkozólag külön megállapodás, akkor az Alza az adott terméket úgy csomagolja be, hogy az megfelelő védelmet kapjon a szállítás során.
93. Amennyiben a Fogyasztó a termék átvételével késedelembe esik, azt a megjelölt határidőben nem veszi át, úgy az Alza erről a Fogyasztót értesíti, és az átvételre egy alkalommal póthatáridőt tűz. Amennyiben a póthatáridő alatt sem veszi át a Fogyasztó a terméket, akkor az Alza a szerződéstől jogosult elállni (a megrendelést az Alza jogosult törölni) és a terméket / szolgáltatást ezt követően más vásárlónak értékesíteni. Ezen rendelkezések alkalmazandók fizetési késedelem esetén is, amennyiben a termék még nem került átvételre és kifizetésre. A Fogyasztó továbbá tudomásul veszi, hogy a termék átvételének póthatáridőben való elmulasztása esetén az Alza jogosult arra is, hogy az indokolatlan szállítási költséggel kapcsolatosan felmerült kárát a Fogyasztóval szemben érvényesít se (pl. az elálláskor visszatérítendő összegbe beszámíthatja).
94. Alza Box kiszállítási mód esetében a Fogyasztónak egy alkalommal lehetősége van az átvételi határidő meghosszabbítását kérni (24 órával) az Ügyfélszolgálattól, vagy az Alza Fiók felületén („rendelés átvételének meghosszabbítása” menüpont). Ha a Fogyasztó a meghosszabbított határidőn túl sem veszi át a megrendelést, vagy nem kér meghosszabbítást, abban az esetben az Alza a 93. pont rendelkezései szerint jár el.
95. Az üzletben (bemutatóteremben) való személyes átvétel esetén a Fogyasztónak be kell mutatnia a PIN kódot, amit az általa megadott telefonszámra küld meg az Alza. A Fogyasztó köteles gondoskodni arról, hogy a PIN kódhoz harmadik személy ne férjen hozzá, illetve azt harmadik személy ne használhassa fel.
96. A termékek kiszállítását – attól függően, hogy a Fogyasztó milyen szállítási módot választott – az Alza vagy a szerződött partnerei végzik. A kiszállított termék átvétele során a Fogyasztó a szállító partner jelenlétében köteles meggyőződni arról, hogy valamennyi termék hiánytalanul átadásra került és az sérülésmentes. A Fogyasztó a sérült vagy hiányos csomag átvételét visszautasíthatja. Amennyiben a Fogyasztó a sérült vagy hiányos csomagot átveszi, arról az átvétel időpontjában a Fogyasztó köteles a szállító partnerrel együtt jegyzőkönyvet felvenni. Az Alza felhívja a Fogyasztók figyelmét, hogy kizárólag a szállító partner által jegyzőkönyvben rögzített esetben tudja elfogadni, hogy a csomag a szállítás során sérült meg. Kérjük, jelezze a hiányt / sérülést a szállító partnernek az átvételkor, azt vegyék jegyzőkönyvbe, majd arról tájékoztassa az Alza ügyfélszolgálatát is.
97. Amennyiben az átvételkor nincs jelen szállító partner (pl. csomagautomatából átvétel) a Fogyasztó köteles haladéktalanul megvizsgálni, hogy valamennyi rendelt termék hiánytalanul és sérülésmentesen került -e leszállításra. Ha a csomagoláson vagy a terméken külsérelmi jeleket észlel, vagy azt, hogy a csomag hiányos, a Fogyasztó köteles azt a szállító partnernek, és az Alza ügyfélszolgálatának késedelem nélkül bejelenteni, és azt igazolni (pl. fényképpel).
98. A Fogyasztó köteles hiányos vagy sérült termékről szóló reklamációt az átvételt követően haladéktalanul előterjeszteni. Az Alza a termék átvételét követő két hónapon túl hiányosan vagy sérülten kiszállított termékről szóló reklamációt nem tud elfogadni (ez irányadó az összes szállítási módra, személyes átvételre is). Kérjük ezért, hogy a termék átvételét követően haladéktalanul ellenőrizze, hogy a termék sérülésmentes, illetve hiánytalan. Ha a termék csomagolása sérült, úgy haladéktalanul ellenőrizze, hogy a csomag beltartalma (maga a termék) sérülésmentes-e. Sérülés esetén késedelem nélkül, megfelelően jelezze azt az Alzának. Ha nyilvánvaló, hogy a sérülés az átvételt követően keletkezett, az Alza a reklamációt elutasíthatja. Ezen reklamációt a Fogyasztó az Alza fiókjában is kezdeményezheti a „terméket sérülten/hiányosan/más probléma” menüpont kiválasztásával a reklamációs menüpontban. A sérüléssel érintett terméket kérjük a lehető legrövidebb időn belül hozza vissza bármelyik Alza üzletbe.
99. A hiányos szállításra vagy külsérelemre vonatkozó reklamáció nem korlátozza a Fogyasztó hibás teljesítéssel kapcsolatos jogainak gyakorlását, ugyanakkor felhívjuk a Fogyasztók figyelmét, hogy a hibás teljesítéssel kapcsolatos jogok elsősorban rejtett, az átvétel időpontjában nem ismert hibákra terjednek ki (részletesebben lásd a IX. Hibás teljesítés fejezet szabályait, különös tekintettel a 172. pontra).
100. Amennyiben több tétel került kiszállításra a Fogyasztónak, mint amennyi a szerződés létrejöttét visszaigazoló e-mailben szerepel, akkor a Fogyasztó a kiszállított többlettermékekre nem tarthat igényt. Az Alza ilyen esetekben határidő tűzése mellett felhívja a Fogyasztót a többlettermékek Alza részére történő visszaszolgáltatására. A felhívásban tűzött határidő (legfeljebb 30 nap) eredménytelen letelte után az Alza – a Ptk. jogalap nélküli gazdagodásról szóló rendelkezései alapján – jogosult számlát kiállítani a Fogyasztó részére a többlettermékek értékéről, melynek meg nem fizetése esetén, vagy ha a többlettermékek visszaszolgáltatására nem kerül sor, a követelést az Alza jogosult végrehajtó részére átadni.
101. Hibás a teljesítés, ha a termék – a teljesítés időpontjában – nem felel meg a jogszabályban vagy a szerződésben meghatározott minőségi követelményeknek. A termék abban az esetben is hibásnak tekinthető, ha a Fogyasztó más terméket kapott kézhez, mint amit rendelt. Az Alzánál vásárlást a szakmája, önálló foglalkozása vagy üzleti tevékenysége körén kívül bonyolító KKV-kra a Vállalkozói ÁSZF rendelkezéseitől eltérően jelen ÁSZF 98. pontjában írtak, valamint IX. Hibás teljesítés fejezete – kivéve a IX.2.1. Jogszabályon alapuló, kötelező jótállás alcím rendelkezéseit – alkalmazandó. Arra, hogy a Vállalkozó KKV-nek minősül, illetve a vásárlást a szakmája, önálló foglalkozása vagy üzleti tevékenysége körén kívül bonyolította a KKV-nek szükséges hivatkoznia a reklamációs ügyintézés során.
102. Hibás teljesítés esetén a Fogyasztó 
a. kellékszavatossági igényt érvényesíthet az Alzával, mint eladóval szemben; 
b. amennyiben a megvásárolt termékre kötelező, jogszabályi jótállás vonatkozik (a továbbiakban: „kötelező jótállás”), jótállási igényt érvényesíthet az Alzával, mint jótállásra kötelezettel szemben; 
c. amennyiben a megvásárolt termékre gyártói (a továbbiakban: „önkéntes jótállás”) vonatkozik, jótállási igényt érvényesíthet a jótállási nyilatkozatban foglalt kötelezettel szemben a nyilatkozatban foglaltak szerint, 
d. termékszavatossági igényt érvényesíthet.
103. Hibás teljesítés esetén a Fogyasztó legerősebb joga a jogszabályon alapuló kötelező jótállás, melyet jogszabály a 10/2024. (VI. 28.) IM rendeletben felsorolt, 10 000 Ft feletti eladási árú tartós fogyasztási cikkekre biztosít két vagy három évre. Azon tartós fogyasztási cikkek meghibásodása esetén, melyekre a kötelező jótállás vonatkozik a Fogyasztónak a hiba tényének közlésén túl, csak azt kell igazolnia, hogy a terméket az Alzától vásárolta. Az Alza ugyanakkor bizonyíthatja, hogy nem történt hibás teljesítés, mivel a hiba a teljesítést követően (pl. azt követően, hogy az Alza a megvásárolt terméket a Fogyasztónak átadta) keletkezett.
104. A Fogyasztó minden Alzánál vásárolt új termék meghibásodása esetén a termék átvételétől számított két évig kellék szavatossági jogot érvényesíthet az Alzával, mint eladóval szemben. Amennyiben a Fogyasztó ingó dolognak minősülő termék (tehát nem szolgáltatást, vagy digitális tartalom) esetén érvényesít szavatossági igényt a termék átvételétől számított egy éven belül az Alzának kell bizonyítania, hogy a hiba a teljesítést követően (vagyis azután, hogy az Alza a terméket a Fogyasztónak átadta ) keletkezett. A második évben ugyanakkor a Fogyasztónak kell bizonyítania, hogy a termék már a teljesítéskor, vagyis az átadás időpontjában is hibás volt.
105. A hétköznapi nyelvben használt „garancia” szó nem egy jogi kategóriát jelent, hanem a fenti 102. b. és c. pontokban definiált jótállási igény hétköznapi neve, ezért jelen Fogyasztói ÁSZF a jogszabályi kifejezésekkel összhangban a „jótállás” kifejezést használja.
106. Kötelező jótállásként az Alza egyes tartós fogyasztási cikknek minősülő termékekre vonatkozóan a 151/2003. (IX. 22.) Korm. rendelet alapján és abban meghatározott feltételek szerint jótállásra köteles. Ez azt jelenti, hogy a kötelező jótállás időtartama alatt a jótállással érintett fogyasztási cikkek esetén a Fogyasztónak a hiba közlésén túl csak azt kell bizonyítania, hogy a terméket az Alzától vásárolta. Az Alza csak akkor mentesül a jótállási kötelezettség alól, ha bizonyítani tudja, hogy a hiba oka azután keletkezett, hogy a terméket az Alza a Fogyasztó részére átadta.
107. Az önkéntes jótállás esetén a jótállás feltételeit a jótállás nyújtója (többnyire a termék gyártója) határozza meg, mely feltételeket általában a termékhez csatolt vagy digitálisan elérhető jótállási nyilatkozat tartalmazza, illetve a csomagoláson található tájékoztatás vagy reklám tartalmazhatja. Az önkéntes jótállással érintett termékek köre tágabb lehet, mint a kötelező jótállással érintett termékek köre.
108. A termékszavatosság a gyártónak, illetve forgalmazónak, így az Alzának a termék hibája miatti közvetlen, helytállása a Fogyasztóval szemben.
109. A hibás teljesítés kapcsán érvényesíthető jogok részleteit bővebben a következő fejezetek tartalmazzák.
110. A kellékszavatosság az eladó hibás teljesítésért való helytállását jelenti a vásárlóval szemben. Az Alza hibás teljesítése esetén az a Fogyasztó érvényesítheti a kellékszavatossági igényt, aki az Alzánál megvásárolta terméket azon hibákra vonatkozóan, melyek oka a teljesítéskor / a termék átadásakor már létezett.
111. A kellékszavatossági igény új termékek esetén a termék megvásárlásától (átvételétől) számított két év alatt évül el, míg használt termékek esetén a termék megvásárlástól (átvételétől) számított egy éven belül. Ezen határidőkből az első évben a Fogyasztónak a sikeres igényérvényesítéshez azt kell bizonyítani, hogy a terméket az Alzától vásárolta, illetve közölnie kell az Alzával a termék hibáját. Az Alzának ahhoz, hogy mentesüljön a kellékszavatossági igény teljesítése alól, azt kell bizonyítania, hogy a termék hibája a termék Fogyasztó részére történő átadását / teljesítést követően keletkezett.
113. Az Alza megtagadhatja a kijavítást, illetve a kicserélést, ha az lehetetlen, vagy ha az aránytalan többletköltséget eredményezne az Alzának, figyelembe véve valamennyi körülményt, ideértve a szolgáltatás hibátlan állapotban képviselt értékét, valamint a szerződés szegés súlyát. A Fogyasztó tudomásul veszi, hogy az Alza a felbontott, újszerű vagy használt termékekre vonatkozó szavatossági igény érvényesítése esetén nem köteles a terméket új termékre kicserélni. Ennek oka, hogy az Alza a felbontott, újszerű vagy használt termékekből raktárkészlettel nem rendelkezik, adott terméktípusból csak egy-egy ilyen darabot értékesít, és ezért az ilyen (alacsonyabb árú) terméket új (magasabb árú) termékre cserélni az Alzára nézve aránytalan többletköltséggel járna. Szavatossági igényként tehát a Fogyasztó kijavítást kérhet, illetve elállási jogával élhet. Ugyanezen szabályok irányadóak jótállási igény érvényesítésére is (lásd 133. pontot).
114. Elállás esetén a Fogyasztó a hibás termékkel együtt szerzett bármely egyéb terméktől is elállhat (így alkatrészek, tartozékok), ha a Fogyasztótól nem várható el észszerűen, hogy azokat (vagyis a hibátlan egyéb termékeket ) megtartsa.
115. A dolognak a kicseréléssel vagy a kijavítással érintett részére a kellékszavatossági igény elévülési ideje (két év) újból kezdődik.
116. A Fogyasztó köteles a hibát a felfedezését követően haladéktalanul, de legkésőbb a hiba felfedezésétől 2 hónapon belül jelezni az Alzának. A két hónapos határidőn túl a közlés késedelméből eredő károkért a Fogyasztó felelős.
117. Ha a digitális elemeket tartalmazó áru megvásárlásakor a szerződés része digitális tartalom / szolgáltatás meghatározott időtartamon keresztül történő folyamatos szolgáltatása, az Alza felel az áru digitális tartalommal / szolgáltatással kapcsolatos hibájáért, amennyiben a hiba az alábbi időtartamon belül következik be vagy válik felismerhetővé: 
a. legfeljebb két év ig tartó folyamatos szolgáltatás esetén : teljesítéstől számított két éven belül; vagy 
b. két évet meghaladó időtartamú folyamatos szolgáltatás esetén : a szolgáltatás teljes időtartama alatt. 
A fenti időszakban felismert hibával szemben az Alzának szükséges bizonyítania, hogy a teljesítés szerződésszerű volt.
118. A jótállás (köznyelvben „garancia”) jelentése: A jótállás a hibás teljesítésért való fokozottabb helytállást jelent, melyre a kötelezett jogszabályban (ún. kötelező jótállás) vagy saját vállalásában (ún. önkéntes jótállás) meghatározott feltételek szerint köteles. A jótállás teljes időtartama alatt az Alzának kell megcáfolnia, hogy hibás teljesítés történt volna.
119. Az Alza a szerződés teljesítéséért bizonyos új tartós fogyasztási cikknek minősülő termékekre vonatkozóan a 151/2003. (IX. 22.) Korm. rendelet alapján és abban meghatározott feltételek szerint jótállásra köteles. Ez azt jelenti, hogy a jótállás időtartama alatt a jótállással érintett fogyasztási cikkek esetén a Fogyasztónak a hiba közlésén túl csak azt kell bizonyítania, hogy a terméket az Alzától vásárolta. Az Alza csak akkor mentesül a jótállási kötelezettség alól, ha bizonyítani tudja, hogy a hiba oka azután keletkezett, hogy a terméket az Alza a Fogyasztó részére átadta.
120. A kötelező jótállással érintett termékek: Azon tartós fogyasztási cikknek minősülő termékeket, melyekre a kötelező jótállás vonatkozik a 10/2024. (VI. 28.) IM rendelet tartalmazza, amennyiben az e jogszabályban felsorolt termékek eladási ára eléri a 10 000 forintot.
121. A kötelező jótállás határideje és értékhatárok: A jótállási határidő a termék eladási árától függően két vagy három év az alábbiak szerint (ún. sávos jótállás): 
a. 10 000 forintot elérő, de 250 000 forintot meg nem haladó eladási ár esetén két év (24 hónap), 
b. 250 000 forint eladási ár felett három év (36 hónap).
122. A 10 000 forint alatti eladási árú termékekre tehát a kötelező jótállás nem vonatkozik. Az Alza a termékek Webáruházban közzétett adatlapján, illetve a számlán nyújt tájékoztatást az adott termékre irányadó, hónapokban meghatározott jótállási időről.
123. Az Alza felhívja a figyelmet, hogy a kötelező jótállás csak az Alza által a Fogyasztónak eladott, 10 000 Ft -ot meghaladó vételárú termékekre terjed ki, ezért az Alza által ingyenesen, ajándékként vagy promóciós kiegészítőként adott termékekre nem vonatkozik kötelező jótállás.
124. A jótállási jegy: A kötelező jótállás hatálya alá tartozó termékekre az Alza a 151/2003. (IX. 22.) Korm. rendelet ben előírt tartalommal jótállási jegyet bocsát ki. A jótállási jegy az elektronikus számlával egy dokumentumban található, tehát a jótállási jegyet az Alza a számla megküldésével együtt elektronikus úton, vagy boltban történő vásárlás esetén fizikailag bocsátja a Fogyasztó rendelkezésére. A jótállási igény érvényesítéséhez kapcsolódó reklamációs ügyintézés megkezdéséhez elengedő a Fogyasztónak a megrendelés azonosítószámát megadnia.
125. Jótállási idő kezdete: A jótállási határidő a fogyasztási cikk Fogyasztó részére történő átadása napján, vagy ha az üzembe helyezést az Alza vagy annak megbízottja végzi, az üzembe helyezés napjával kezdődik. Az Alza a termék üzembehelyezését (az Alzánál ún. alapvető telepítési szolgáltatás) csak bizonyos termékkörök (pl. mosógép, mosogatógép, hűtőgép stb.) esetén végzi külön díjazás ellenében. Ezen szolgáltatásunkról bővebben az alábbi oldalon nyújtunk tájékoztatást https://www.alza.hu/haztartasi-nagygepek-kiszallitasa. Ezenkívül az Alza által végzett üzembehelyezésnek minősül az ún. új eszközök első indítása szolgáltatást is, melyet az Alza új informatikai eszközök megvásárlása esetén biztosít. E szolgáltatásról bővebb tájékoztatást az alábbi oldalon nyújtunk: https://www.alza.hu/first-start-szolgaltatas-es-a-szamitogep-beallitasa. Ha a Fogyasztó a fogyasztási cikket az átadástól számított 6 hónapon túl helyezi üzembe, akkor a jótállási határidő kezdő időpontja a fogyasztási cikk átadásának napja.
126. Jótállási idő vége: A kötelező jótállásból eredő két vagy hároméves jótállási idő jogvesztő. Ez azt jelenti, hogy a jótállási határidő lejárta után jótállási igény érvényesítésére nincs mód. A jótállási idő azonban meghosszabbodik azzal az idővel, amely alatt a Fogyasztó a fogyasztási cikket a hiba miatt rendeltetésszerűen nem használhatta. Így például, ha a termék javítószolgálatnál volt, a javítási idő hosszával a jótállási idő meghosszabbodik.
127. Jótállás kötelezettje: A jótállás kötelezettje az Alza. Arra kérjük a Fogyasztót, hogy jótállási igény érvényesítése esetén a Fogyasztó kijavítási vagy csere igényét az Alzánál jelentse be. Az Alza a beszállító partnereivel (például gyártókkal) kötött szerződésében kijelölt javítószolgálatokkal és szak szervizekkel (pl. magyarországi hivatalos márkaszerviz) működik együtt a jótállási igények kezelése kapcsán. Az Alza tehát a hozzá beérkező jótállási igényeket a partnerei (javítószolgálatok és szak szervizek) felé továbbítja. A Fogyasztó jótállási igényét a jótállási jegyen feltüntetett javítószolgálatnál ( pl. magyarországi hivatalos márkaszerviz) is bejelentheti, az Alzánál történő bejelentés esetén azonban az Alza könnyebben tudja a jogszabályból fakadó kötelezettségeit teljesíteni, ami így a Fogyasztó számára is előnyös lehet.
128. Jótállás jogosultja: A jótállást a termék (fogyasztónak minősülő) tulajdonosa érvényesítheti jótállási jeggyel, tehát a jótállásra való jogosultság a termékkel együtt átruházható.
129. Jótállási igények kezelése nagygépek esetén: Rögzített bekötésű, illetve a 10 kg-nál súlyosabb, vagy tömegközlekedési eszközön kézi csomagként nem szállítható fogyasztási cikket az üzemeltetés helyén kell megjavítani. Ha az üzemeltetési helyen a javítás nem végezhető el, úgy a le- és felszerelésről, valamint az el- és visszaszállításról az Alza, vagy a javítószolgálat (szakszerviz vagy márkaszerviz) közvetlenül gondoskodik.
130. A jótállásra vonatkozó hiba bejelentésének határideje: A Fogyasztó köteles a hibát a felfedezését követően haladéktalanul, de a jótállási időn belül – és minimum a hiba felfedezésétől 2 hónapon belül – jelezni az Alzának. A jótállási idő elmulasztása jogvesztő. A 2 hónapos határidőn túl a közlés késedelméből eredő károkért a Fogyasztó felelős.
131. Jótállási igények érvényesítése. A kötelező jótállás alapján 
a. a Fogyasztó választása szerint elsősorban kijavítást vagy kicserélést igényelhet. Ez alól két eset jelent kivételt: egyrészt, ha a fogyasztó által választott kijavítási vagy csereigény teljesítése lehetetlen, másrészt, ha az Alzának a fogyasztó által választott egyik igény (pl. kijavítási vagy csereigény) aránytalan többletköltséget eredményezne a másik igény teljesítéséhez képest. Amennyiben csak a termék alkatrésze hibásodott meg, úgy a Fogyasztó csak a meghibásodott alkatrész cseréjét kérheti, amennyiben ez nem lehetséges, úgy a b) pontban meghatározott igényeket érvényesítheti. 
b. másodsorban a Fogyasztó az ellenszolgáltatás (azaz a vételár) arányos leszállítását igényelheti, vagy végső esetben a szerződéstől elállhat. Ezen b) pontban ismertetett igényeket akkor választhatja a Fogyasztó, ha az Alza a kijavítást vagy a kicserélést nem vállalta, annak nem tud megfelelő határidőn belül tud eleget tenni, vagy ha a Fogyasztónak a kijavításhoz vagy kicseréléshez fűződő érdeke megszűnt. Jelentéktelen hiba miatt elállásnak nincs helye.
132. Nem jogosult a Fogyasztó elállni a szerződéstől, ha az elállás a hiba jellegére tekintettel nem indokolt, így különösen, ha a hiba késedelem nélkül kijavítható; ebben az esetben a Fogyasztó a hiba ingyenes kijavítására jogosult.
133. A Fogyasztó tudomásul veszi, hogy az Alza a felbontott, újszerű vagy használt termékekre vonatkozó jótállási igény érvényesítése esetén nem köteles a terméket új termékre kicserélni. Ennek oka, hogy az Alza a felbontott, újszerű vagy használt termékekből raktárkészlettel nem rendelkezik, adott terméktípusból csak egy-egy ilyen darabot értékesít, és ezért az ilyen (alacsonyabb árú) terméket új (magasabb árú) termékre cserélni az Alzára nézve aránytalan többletköltséggel járna. Jótállási igényként tehát a Fogyasztó kijavítást kérhet, illetve elállási jogával élhet.
134. A Fogyasztó a fenti 131. pontban bemutatott választott jogáról másikra térhet át. Az áttéréssel okozott költséget azonban köteles az Alzának megfizetni, kivéve, ha az áttérésre az Alza adott okot vagy az áttérés egyébként indokolt volt. Ezen szabály a kellékszavatossági jogok érvényesítése esetén is irányadó.
135. Jótállási igények kezelésével kapcsolatos speciális határidők: Amennyiben a Fogyasztó a fogyasztási cikk meghibásodása miatt a vásárlástól számított három munkanapon belül érvényesít csereigényt az Alza köteles a fogyasztási cikket kicserélni, amennyiben a meghibásodás a rendeltetésszerű használatot akadályozza.
136. Jótállási igények érvényesítése esetén az Alza a Fogyasztó eltérő rendelkezése hiányában elsősorban megkísérli a terméket kijavítani, amennyiben a kijavítás a lent bemutatott okokból nem lehetséges vagy nem történik meg, úgy a terméket az Alza kicseréli. Amennyiben a csere nem lehetséges, úgy az Alza végső esetben visszatéríti a fogyasztási cikk vételárát a fogyasztó részére az alábbi részletszabályok szerint.
137. A kijavítás során a fogyasztási cikkbe csak új alkatrész kerülhet beépítésre.
138. Az Alzának a Fogyasztó eltérő rendelkezése hiányában az alábbi események bekövetkezését követő 8 napon belül ki kell cserélnie a fogyasztási cikket: 
a. a fogyasztási cikk első alkalommal történő javítása során az Alza a javítószolgálat (szakszerviz vagy márkaszerviz) szakvéleménye alapján megállapítja, hogy a fogyasztási cikk nem javítható, 
b. a fogyasztási cikk három alkalommal történő kijavítást követően ismét meghibásodik, 
c. a fogyasztási cikk kijavítás ára a kijavítási igény Alza részére történő bejelentésétől számított harmincadik napig nem kerül sor. Az Alza törekszik arra, hogy a kijavítást a bejelentést követő 15 napon belül elvégezze, ugyanakkor amennyiben a kijavításra 30 napon belül nem kerül sor, úgy az Alza a hibás terméket 8 napon belül kicseréli.
139. Amennyiben a fenti 138. pontban megjelölt esetekben a kicserélésre nincs lehetőség, az Alza 8 napon belül a fogyasztási cikk számlán feltüntetett vételárát a Fogyasztó részére visszatéríti.
140. A 138-139. pontokban foglalt szabályok nem vonatkoznak az elektromos kerékpárra, elektromos rollerre, quadra, motorkerékpárra, segédmotoros kerékpárra, személygépkocsira, lakóautóra, lakókocsira, utánfutós lakókocsira, utánfutóra, valamint a motoros vízi járműre.